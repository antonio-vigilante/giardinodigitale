---
{"dg-publish":true,"tags":["cinema"],"permalink":"/bergman-ingmar/","dgPassFrontmatter":true}
---

# Ingmar Bergman

## Luci d'inverno

Titolo originale: _Nattvardsgästerna_. Svensk Filmindustri, Svezia 1963. Durata: 81 min.
Con:  Ingrid Thulin (maestra Märta Lundberg), Gunnar Björnstrand (pastore Tomas Ericsson).

Il pastore Tomas Ericsson è in crisi dopo la morte della moglie. Märta Lundberg, la maestra del villaggio, lo ama, ma il pastore la rifiuta, perché ancora legato alla moglie. 

Marta gli scrive una lunga lettera, che nel film è letta da lei stessa in primo piano. Nella lettera racconta di essere guarita di un grave eczema grazie alla preghiera di Tomas, pur non credendo in Dio. Da allora ha compreso che lo scopo della sua vita era amarlo.

Il pescatore Jonas si rivolge al pastore chiedendogli conforto: è spaventato fino alla psicosi dalla possibilità che i cinesi abbiano la bomba atomica. Preso dai suoi dubbi, il pastore non riesce a confortarlo.

>- La nostra vita è fragile e certe tristi notizie possono turbare le nostre menti. È un peso troppo duro per noi, e Dio è lontano. Mi sento così debole. Non so che cosa dire. Capisco il suo turbamento, ma bisogna vivere.
>- Ma perché bisogna vivere?

A questa domanda il pastore resta in silenzio. Poco dopo il pescatore si suicida. Il pastore ne resta turbato. Marta cerca di confortarlo, ma Tomas la rifiuta con estrema durezza. Lo colpisce molto ciò che gli dice il sacrestano Algot Frövik. L'uomo, gobbo, è tormentato da molti dolori, che lo spingono a una riflessione sulla passione di Cristo. È inopportuno, osserva l'uomo, insistere sulle sofferenza fisiche di Cristo. La sua agonia è durata quattro ore e lui stesso, il sacrestano, può dire di aver sofferto non meno di Cristo. La vera sofferenza è stata un'altra.

>- Ma ha patito una sofferenza molto molto più grande di quelle fisiche. Può anche darsi che io mi sbagli, ma pensi al Getsemani, pastore. I discepoli dormivano calmi, non avevano capito niente, neanche l'ultima cena. Niente niente. E quando arrivarono i soldati i discepoli fuggirono, e dopo Pietro lo rinnegò. Per tre anni Gesù aveva parlato a quei discepoli e ogni giorno era stato con loro e loro non avevano capito le sue parole. Lo abbandonarono, tutti, e lui restò solo. Pastore, quanto deve aver sofferto allora? Sapere che nessuno aveva capito, essere rinnegato proprio quando hai bisogno di qualcuno in cui avere fiducia. Che sofferenza terribile. Già, ma doveva esserci di peggio. L'attimo in cui Gesù fu inchiodato sulla croce e giunto vicino alla morte gridò: "Dio, Dio mio, perché mi hai abbandonato?". Lo gridò con voce altissima, come se avesse creduto che suo padre nei cieli lo avesse abbandonato, come se avesse creduto di essersi sbagliato. Sì, Gesù fu assalito da uno strazio indicibile prima di morire. Pastore, non sarà stato quello il momento in cui egli soffrì di più, per il silenzio di Dio?
>- Sì, sì. (1:13)

Il film termina con il pastore che comincia una funzione religiosa nella chiesa vuota, tranne la maestra Marta. 

Secondo film della Trilogia del silenzio di Dio. 

## Il silenzio

Titolo originale: _Tystnaden_. Svensk Filmindustri, Svezia 1963. Durata: 96 min.
Con: Ingrid Thulin (Ester), Gunnel Lindblom (Anna).

Due sorelle, Ester e Anna, viaggiano in treno insieme al figlio di Anna, Johan. Sono costrette a fermarsi in una città a causa di un malore di Ester, gravemente ammalata. Prendono alloggio in un albergo. Nella città si parla una lingua che sembra essere sconosciuta. Ester, che è traduttrice, conosce molte lingue, ma nessuna delle lingue da lei parlare è conosciuta in città.

Durante la permanenza nell'albergo esplode il conflitto tra le due sorelle. Ester è razionale e distaccata e giudica severamente il comportamento della sorella, che tra l'altro ha un rapporto sessuale con uno sconosciuto, che porta in albergo e che mostra ad Ester. La scena della sorella a letto con un altro uomo causa un peggioramento nelle condizioni di salute di Ester, che è vicina alla morte. La sorella non ha pietà di lei; la abbandona ripartendo con il figlio. Al nipote Ester affida un foglio su cui ha scritto le poche parole della lingua della città di cui è riuscita a cogliere il significato. Nella scena finale il bambino legge la prima di queste parola - hadjek - e altre due, senza però che si senta la sua voce. La censura italiana è intervenuta sul film facendo pronunciare al bambino la parola "anima", per fare un segno di speranza agli spettatori italiani.

Il film è l'ultimo della Trilogia del silenzio di Dio.

Anna a Ester, a letto con il suo amante:

>- Non mi va più di sorbirmi le tue prediche, su tutto quello che va fatto e tutto quello che non si deve fare. Sono solo chiacchiere, e lo sai perché? Posso anche dirtelo. Perché ti sei messa in testa di essere un tipo a parte, non sai vivere se non ti senti diversa, questa è la verità. A te piace solo quello che è d'importanza vitale, significativo, dotato di un senso, e roba simile.
>- E come dovremmo vivere, allora?
>- Ho tentato di darti ragione, ho cercato di essere come te e ti ho ammirata anche. Non  avevo capito quanto mi odiavi.
>- Non è vero.
>- Mi odi, e lo ripeto.
>-  Tu mi hai sempre odiata, purtroppo l'ho capito solo ora.
>- No.
>- Sì invece.  Non so immaginare il perché ma ti faccio paura.
>- Non ho paura di te. Ti amo anzi.
>- Tu di amore sai parlarne solamente...
>- Non dovresti dire...
>- Che cosa non dovrei dire? Che tu mi odi? Che è un'altra delle mie stupide invenzioni? Sì, tu mi odi, come odi te stessa, odi me e ciò che mi riguarda. Tu sei piena di odio. (1:15)

Ester, a letto, assistita dall'anziano cameriere:

>Sono gli uomini, è soltanto questione di ormoni ed uomini. Voglio essere sincera di fronte alla morte: io ho sempre avuto repulsione degli uomini e dei loro corpi sudati, farmi possedere da loro mi lasciava nell'animo un senso di nausea. E li ho respinti. Non ho voluto fare come le altre donne. E così adesso sono sola. Si tentano altre strade solo per trovarle inconsistenti. C'è troppa resistenza, troppe forze orribili da dovere abbattere. È assurdo prendere in giro la natura perché dopo si vendica. Quante sciocchezze. A cosa serve parlare della solitudine? È una cosa inutile. (1:35)


## Persona

Titolo originale: *Persona*. Svensk Filmindustri, Svezia 1966. Durata: 84 min.
Con: Liv Ullmann (Elisabeth Vogler), Bibi Andersson (Alma), Margaretha Krook (la dottoressa)

Prima dei titoli compaiono sullo schermo una serie di immagini, apparentemente incomprensibili, tra cui una mano nella quale viene infisso un chiodo, un agnello sgozzato, un pene in erezione e un ragno. Poi un ragazzino nudo che allunga le mani verso un grande schermo con il viso di una donna che si sfoca fino a convertirsi nel viso di un'altra donna. Poi comincia la storia.

Elisabeth Vogler è un'attrice. Durante una rappresentazione teatrale, si blocca e non riesce più a parlare, con una voglia inspiegabile di ridere. Si chiude da allora nel mutismo. La dottoressa che la segue le affida una infermiera giovane, Alma.
Dopo aver comunicato in modo provocatorio la sua interpretazione del suo male, la dottoressa le propone di andare a stare per un po' con Alma in una sua casa al mare.

>Credi che non ti capisca? Tu insegui un sogno disperato, questo è il tuo tormento. Tu vuoi essere, non sembrare di essere. Essere in ogni istante cosciente di te e vigile, e nello tesso tempo ti rendi conto dell'abisso che separa ciò che sei per gli altri da ciò che sei per te stessa, provoca quasi un senso di vertigine il timore di vedersi scoperta, vero? Di vedersi messa a nudo, smascherata, riportata ai suoi giusti limiti. Poiché ogni parola è menzogna, ogni gesto falsità, ogni sorriso una smorfia. Qual è il ruolo più difficile? Togliersi la vita? Ma no, sarebbe poco dignitoso, meglio rifugiarsi nell'immobilità, nel mutismo. Si evita di dover mentire. Oppure mettersi al riparo dalla vita, così non c'è bisogno di recitare, mostrare un volto finto o fare gesti voluti, non ti pare? Questo è ciò che si crede, ma non basta a celarsi, perché vedi, la vita si manifesta in mille modi diversi ed è impossibile non reagire. A nessuno importa sapere se le tue reazioni sono vere oppure false, sincere o bugiarde, solo a teatro il problema si rivela importante, e forse neanche lì. (La dottoressa a Elisabeth, dal minuto 20.00 circa)

Prima di partire Alma mostra ad Elisabeth una lettera del marito e una foto del figlio, che l'attrice strappa.
Al mare tra Elisabeth e Alma si crea un clima di complicità e tenerezza. Alma le racconta di aver avuto un'esperienza di sesso con sconosciuti sulla spiaggia e di aver avuto l'aborto spontaneo di un bambino che non desiderava.

Alma le parla della sua maternità, mostrando apparentemente di conoscere cose molto intime: Elisabeth non voleva il bambino, per timore che la gravidanza le rovinasse l'aspetto fisico e la carriera, e ha sperato che nascesse morto. Le donne si aggrediscono e, nelle scene successive, le loro figure sembrano fondersi. In una scena compare il marito di Elisabeth, cui Alma parla come se fosse Elisabeth. In un scena il volto di Elisabeth, in primo piano per tutto il film, si fonde con quello di Alma, e viene da pensare che le scene così conflittuali con Alma rappresentino un conflitto interiore alla protagonista, o che siano state semplicemente sognate. 

Alla fine del film le due donne lasciano la casa separatamente la casa al mare.

Visto il 18 agosto 2023.

## L'ora del lupo

Titolo originale:  _Vargtimmen_. Svensk Filmindustri, Svezia 1968. Durata: 90 min.
Con: Max von Sydow (Johan Borg), Liv Ullmann (Alma Borg), Ingrid Thulin (Veronica Vogler).

Un pittore famoso, Johan Borg, e sua moglie Alma vanno a vivere su un'isola quasi deserta, cercando serenità nel contatto con una natura incontaminata. La coppia riceve l'invito a cena da una famiglia nobile dell'isola. La cena al castello ha tratti grotteschi, al punto che viene da pensare che sia un incubo e non realtà. La moglie scopre, leggendo il suo diario, dell'esistenza di una donna, Veronica Vogler, con cui il marito ha avuto una relazione di cinque anni che suscitò scandalo. L'uomo le confessa di aver ucciso a sassate un bambino che lo aveva aggredito, un giorno che pescava su una scogliera.

Un uomo invita Johan nuovamente al castello, dandogli al contempo una pistola, con cui il pittore spara alla moglie, ferendola a un braccio. Va quindi al castello, dove assiste a diverse scene surreali, che culminano nell'incontro con Veronica Vogler, che appare morta, nuda sotto un lenzuolo, ma si anima quando lui la tocca. Il pittore è stato preparato dal conte all'incontro con la sua amante di un tempo con un trucco femminile e una vestaglia:

>Si guardi allo specchio. Così è lei stesso ed è un'altra persona. La condizione ideale per andare ad un convegno d'amore. (1.13)

L'incontro si rivela una sorta di messinscena per schernirlo. Tutti i bizzarri personaggi del castello ridono di lui mentre bacia Veronica, anch'essa in preda al riso. Johan commenta:

>Grazie a voi, grazie a voi io ho raggiunto il limite. Lo specchio si è spezzato ma cosa riflettono i frantumi, sapete dirmelo? (1.19)

Poi continua a parlare, ma non si sentono le sue parole.

Alma esce alla sua ricerca e lo trova nel bosco, circondato dai personaggi del castello, che lo uccidono sotto i suoi occhi.

Il film si chiude con Alma che parla in camera:

>È vero che una donna che vive con un uomo per molto tempo finisce poi per essere simile a lui? Sì, dico, se lei lo ama e cerca di pensare come lui e vedere come lui, dicono che ciò cambi una persona. Perciò i suoi fantasmi li ho veduti anch'io. O forse erano reali. Supponiamo che l'avessi amato meno e non mi fossi presa pena per tutte le sue stranezze, avrei saputo difenderlo meglio? O forse è stato perché non lo amavo abbastanza che diventai gelosa? Fu per questo che quei mangiatori d'uomini, come lui li chiamava... fu perciò che abbiamo sofferto tanto. Credevo di essergli tanto vicina. A volte anche lui si sentiva vicino a me. Fu lui stesso a confidarmelo. Se avessi potuto stare sempre al suo fianco... Sono pensieri che non mi danno pace, domande inutili. Certe volte non so più da che parte voltarmi neanch'io. (1.25)


## Sussurri e grida

Titolo originale: _Viskningar och rop_. Cinematograph AB, Svenska Filminstitutet, 1972. 91 minuti.
Con: Harriet Andersson (Agnese),  Kari Sylwan (Anna), Ingrid Thulin (Karin), Liv Ullmann: Maria e la madre di Maria.

In una villa borghese una donna, Agnese, sta morendo. Intorno a lei le sorelle Maria e Karin e la badante Anna. Quest'ultima è l'unica che riesce a prendersi cura realmente di lei, mentre le sorelle sono incapaci di affetto e di intimità. Agnese muore. In sogno torna dalla morte e chiede alle sorelle di accompagnarla nel suo passaggio, ma entrambe indietreggiano inorridite; solo Anna accoglie la sua richiesta, tenendola nel suo grembo in una scena che richiama la _Pietà_ di Michelangelo.

Film bellissimo, forse il migliore di Bergman, caratterizzato da una estrema raffinatezza visiva, grazie anche all'uso del colore, con il predominio del rosso e del bianco.
Visto il 15 dicembre 2021.

## Scene da un matrimonio

Titolo originale: _Scener ur ett äktenskap_. Cinematograph AB, Svezia, 1973.
Con: Liv Ullmann (Marianne), Erland Josephson (Johan).

Versione ridotta per il cinema di una miniserie televisiva in sei episodi. Ispirato all'esperienza personale di Bergman (il fallimento del suo matrimonio con la stessa Liv Ullman e con la moglie precedente).
La storia del fallimento del matrimonio di Marianne e Johan, una coppia borghese di Stoccolma.

Nella prima scena sono una coppia felice, soddisfatta della propria condizione borghese. Lui insegna in un istituto universitario come psicotecnico, lei è avvocatessa esperta in divorzi. Hanno due figlie, che non compaiono mai. Assistono allibiti ad un furioso litigio di una coppia di amici, sull'orlo della separazione. In contrasto, sono felici della loro armonia. Ma emergono differenze nella lettura di tale armonia. Per Marianne a distruggere il rapporto di coppia è il linguaggio - non si parla lo stesso linguaggio - mentre per Johan influiscono le condizioni sociali.

Nella seconda scena Marianne si accorge che la loro vita è modellata dalla convenzioni sociali. Vorrebbe dire alla madre che non andranno a cena la domenica, come sempre fanno, ma non riesce a sottrarsi. Marianne insiste per accompagnare Johan al lavoro. Lui resta perplesso; quando è solo, prende il telefono per chiamare qualcuno, poi ci ripense. Al lavoro Johan parla con una collega di un manoscritto di poesie che le ha dato da leggere. Non lo ha dato alla moglie perché non le avrebbe capite. Ma anche la collega afferma di non averci capito nulla. Johan reagisce stizzito.

Marianne al lavoro parla con una donna sui sessant'anni, la signora Jacobi, che vuole divorziare. È sposata da più di vent'anni, ma sente che non c'è e non c'è mai stato amore nel suo matrimonio (minuto 41). Dice di non aver mai amato nemmeno i figli, anche se crede di essere stata per loro una buona madre. Sente che la mancanza di amore sta ottundendo anche i suoi sensi. Marianne sembra molto colpita dalle sue parole. Nella scena successiva Marianne e Johan tornano dal teatro, dove hanno seguito un'opera di Ibsen. Parlano di quando erano giovani e avevano ideali socialisti. Una battura infelice di Johan solleva la questione della loro insoddisfacente vita sessuale. Marianne ritiene normale la sua mancanza di desiderio ("e se tu te la prendi con me finirai col farmi venire degli scrupoli. Io credo che stiamo bene insieme. Non sarà più la passione di un tempo, ma credimi, c'è chi sta peggio di noi"). Johan definisce modesta la loro vita sessuale, Marianne osserva che lui però se la prende se si dà troppo da fare. Marianne trova che Johan abbia avuto poco tatto e che non sia opportuno discutere di certe cose. Alla fine della discussione lui tenta un approccio sessuale, ma viene respinto. Vanno a dormire.

A letto lei, dopo aver messo a dormire le bambine, gli propone di fare l'amore, ma lui afferma di essere troppo stanco.

Nella terza scena Johan comunica a Marianne di avere una relazione con Paula, una studentessa di ventiquattro anni, e che andrà a vivere con lei, parendo all'indomani per Parigi. Vanno a dormire. Marianne lo prega di rinviare il viaggio e darle una possibilità di salvare il matrimonio. Poi gli chiede di parlarle di Paula. Lui le mostra due foto. Parlano di lei. Johan è infastidito perché Paula le parla della sua vita sessuale precedente. Marianne gli chiede di fare l'amore, poi scoppia a piangere. Dormono insieme. La mattina seguente lo prega di nuovo di restare, prima che lui parta. Lui va via staccandosi a forza da lei.

Marianne chiama a un amico per raccontare a un amico quello che è successo, e scopre che in molti erano a conoscenza della relazione del marito, ma non le avevano detto nulla.

Quarta scena. Dopo diversi mesi Marianne e Johan si rivedono a casa loro. Discutono per lo scarso interesse di Johan per le figlie. Johan le comunica che le è stata offerta una importante cattedra negli Stati Uniti. Si sente sfruttato nella sua università. Marianne gli propone di parlare del divorzio. Parlano sul divano. Marianne gli legge un passo del suo diario, ma Johan si addormenta mentre lei sta leggendo. 

>Mi sono voltata a guardare quella vecchia foto di scuola di quando avevo dieci anni, e mi è parso di afferrare un qualcosa che era lì da tempo e non riuscivo ad afferrare. Sentendomi così lontana da quella bambina che pure ero io, e pensando che sono io, con sorpresa devo constatare che io non so chi sono, che non ho alcun modo di saperlo. (1:46)

Al risveglio si scusa, poi va via, chiedendo di rimandare un po' la pratica per il divorzio. Rientra immediatamente, però, accettando l'invito di Marianne a restare a dormire. Ma nel pieno della notte si sveglia in preda all'angoscia e decide di andar via. Prima che vada gli dà una mail che le ha scritto Paula, nella quale le chiede di diventare amiche e definisce Johan dolce e gentile, ma privo di fiducia in sé stesso.

>Ho notato che si può dire qualsiasi cosa su qualsiasi persona senza rischiare di sbagliare. (1:54)

Quinta scena. Johan accoglie Marianne nel suo studio per firmare i documenti del divorzio. Bevono, poi fanno l'amore sul pavimento. "Pensa se entrasse il guardiano, parteciperebbe anche lui, ormai siamo liberi da tutte le inibizioni" (2:01). Pensano di andare a cena fuori, ma poi decidono di leggere le carte del divorzio. Lei lo tratta con durezza. Discutono perché Marianne gli chiede di pagare un costoso viaggio in Francia alla figlia. 

> Marianne: A volte mi chiedo se noi non siamo come due bambocci viziati e collocati, nati con la camicia, che hanno sperperato le loro risorse fino alla fine e tutto ad un tratto si accorgono di essere poveri e arrabbiati, pieni di rancore.
> Johan: E allora ti dicò una cosa ancora più ovvia. Noi non siamo che degli analfabeti dal punto di vista sentimentale.  Ci hanno insegnato tutto, sull'anatomia, sull'agricoltura in Africa, che la somma dei quadrati costruiti sui cateti è uguale al quadrato costruito sull'ipotenusa eccetera eccetera, ma  non ci hanno insegnato una sola parola sulla nostra anima. L'ignoranza su noi stessi e sugli altri è tragicamente totale. (2:07)

Johan comunica di aver perso la cattedra negli Stati Uniti, che è stata presa da un collega. Ha quarantacinque anni e si sente un fallito, "un'unità costosa e improduttiva, da eliminarsi perché lasci il passo a chi di dovere, ai giovani."
Marianne reagisce con durezza al suo momento di massima fragilità:

>Oggi mi era venuta voglia di fare l'amore con te a un tratto, volevo vedere se provavo ancora qualcosa, e invece non ho provato altro che un po' di affetto, capisci? Sai che significa, Johan? Che  finalmente mi sto liberando di te. (2.10)

Prova ad analizzare la storia del loro rapporto, ma Johan ritiene che sia una "esibizione noiosa e superba". Lui dice di odiarla, e di averlo pensato spesso, e che avrebbe dovuto picchiarla quando lei era sessualmente fredda, invece di fingere che andasse tutto bene. Lei gli fa notare che con il suo amante attuale sessualmente non ha problemi. Lui l'accusa di aver usato il sesso come merce, per ottenere da lui quello che voleva. Le dà della puttana. Le risponde di essere stata vittima durante il matrimonio del giudizio suo, di sua madre e "di questa sporca società", che aveva su di lei aspettative che la costringevano a non essere sé stessa. "Non mi freghi, non mi fregate, non mi fregate più". Gli dà del parassita e dell'incapace, dicendo che merita di essere stato messo da parte al lavoro.

Lei gli chiede di firmare le carte. Lui ammette di non poterne più di Paula e di voler tornare da lei. Lei gli chiama un taxi, lui la chiude nel suo studio perché non vuole che se ne vada, poi la picchia.

Sesta scena. Marianne e Johan sono entrambi sposati. Lui è più sereno perché ha abbandonato le ambizioni universitario. Si dirigono in auto verso la loro vecchia casa. Una volta arrivati però non se la sentono di stare lì. Johan chiede a un amico di prestargli un cottage. Lì fanno l'amore, finalmente in armonia.
Di notte lei fa un incubo.

>Johan, credi che viviamo in una totale confusione?
>Tu e io?
>No, tutti.
>Che intendi con confusione?
>Paura, incertezza, ignoranza, confusione insomma. Credi che dentro di noi si abbia paura di profondare perché non sappiamo che cosa fare, dove aggrapparci?
>Sì, lo credo.
>Tu credi sia troppo tardi ormai?
>Sì, ma queste cose si pensano, non si dicono.
>Johan, non si è perso qualcosa di importante?
>Noi tutti?
>No, noi due. 
>E cosa per esempio?
>Sai, a volte riesco a capire cosa provi e cosa pensi e questo mi riempie di tenerezza e dimentico me stessa, anche se non mi cancello completamente. Una sensazione mai provata, più profonda. (2:44)

>Johan, io credo che al fondo di tutto c'è il rimpianto di non aver amato nessuno e la convinzione che nessuno abbia amato me, ed è proprio questo che mi rattrista di più (2.49)

Lui dice di amarla, anche se di un amore imperfetto, terreno. Lei gli dà la buonanotte chiamandolo "amore mio".

## Lanterna magica

_Lanterna magica_, Garzanti, Milano 2008 (ebook). Letto nel settembre 2023.

L'autobiografia di Bergman, scritta nel 1986, quando il regista aveva sessantotto anni. Un libro diseguale, molto bello nelle parti in cui parla della sua infanzia e dei rapporti con la famiglia (in particolare è bello il finale), ma costruito in modo bizzarro, con continui salti temporali, e qua e là cattivo o pettegolo. Al centro del racconto c'è il teatro più che il cinema, e il teatro raccontato nel suo aspetto più artigianale, per così dire.

#### L'educazione

>La nostra educazione si basava per la maggior parte sui concetti di peccato, confessione, punizione, perdono e grazia, fattori concreti nelle relazioni dei bambini con i genitori e con dio. In ciò era insita una logica che noi accettavamo e credevamo di capire. Questo fatto contribuì forse alla nostra ingenua accettazione del nazismo. Non avevamo mai sentito parlare di libertà e ancor meno ne conoscevamo il sapore. In un sistema gerarchico tutte le porte sono chiuse.

>Non posso dire che facesse particolarmente male, dolorosi erano il rituale e l’umiliazione.

>C’era poi una sorta di punizione estemporanea che poteva essere molto sgradevole per un bambino tormentato dalla paura del buio, cioè l’imprigionamento, più о meno lungo, in un particolare guardaroba. Alma, in cucina, aveva raccontato che proprio in quel guardaroba abitava un piccolo essere che mangiava le dita dei piedi ai bambini cattivi. Io udivo con chiarezza muoversi qualcosa là dentro nel buio, ero completamente terrorizzato, non ricordo che cosa facevo, probabilmente mi arrampicavo sugli scaffali e me ne restavo appollaiato con le gambe raccolte per evitare che mi venissero mangiate le dita dei piedi. Questa forma di castigo smise però di terrorizzarmi quando escogitai di nascondere in unangolo una lampada tascabile dalla luce rossa e verde. Se venivo rinchiuso tiravo fuori la lampada, dirigevo il fascio di luce contro la parete e m’immaginavo di essere al cinema

>Credo di essere quello che sé l’è cavata più a buon mercato educando me stesso alla menzogna. Foggiai unapersonalità esteriore che aveva ben poco a che fare con il mio vero io. Non riuscendo a tenere separate la mia maschera e la mia persona, ne risentii il danno fin nella vita e nella creatività dell’età adulta. A volte dovevo consolarmi dicendomi che chi è vissuto nella menzogna ama la verità

#### Il padre

>Ripenso a volte alla sua gioiosa leggerezza, alla sua spensieratezza, tenerezza, cortesia, ai suoi eccessi. Tutto ciò che è stato così facilmente messo in ombra dalla cupezza, la gravità, la brutalità, l’indifferenza. Credo d’essere stato spesso molto ingiusto verso mio padre nel ricordo.

### Il fratello

>L’odio provocò quasi un fratricidio. Dag mi aveva brutalmente maltrattato, io giurai di vendicarmi. A qualsiasi costo.Presi una pesante caraffa di vetro, mi arrampicai su una sedia dietro la porta della nostra camera a Våroms. Quando mio fratello aprì la porta, io gli picchiai la caraffasulla testa. Andò in frantumi, mio fratello cadde e il sangue fluì da un’ampia ferita. Qualche mese più tardi mi assalì senza alcun preavviso e mi fece saltare due denti davanti. Reagii dando fuoco al suo letto mentre dormiva. Il fuoco si spense da solo e le ostilità, per il momento, cessarono

### La sorella

> Poi non ci siamo più visti veramente. Margareta dice di avermi fatto vedere una volta unmanoscritto che io, nella mia giovanile incomprensione, demolii con le mie critiche. Io non ricordo nulla di tutto ciò. Ora scrive un libro ogni tanto. Se ho interpretato bene quel che ha scritto, la sua vita dev’essere stata un inferno. Qualche volta ci telefoniamo, e l’ho incontrata casualmente a un concerto. Il suo volto sofferente e la voce stranamente sorda mi hanno spaventato e fatto sentir male.

### Problemi di salute

>Sono stato sempre tormentato dalla colite, una sventura ridicola quanto umiliante. Le mie viscere hanno sabotato i miei sforzi con inventiva sempre nuova, spesso raffinata. La scuola ne è stata trasformata in tortura ininterrotta perché non potevo mai prevedere quando sarei stato colto da un attacco. Farsela improvvisamente nei calzoni è un’esperienza traumatica. Non è necessario esserne colpiti molte volte per provare una costante inquietudine.
>Per anni mi sono pazientemente esercitato a dominare i miei dolori quel tanto che mi permettesse di dedicarmi alle mie attività senza disturbi troppo evidenti. È comeospitare un demone maligno nel centro più sensibile del proprio corpo. Con rigidi rituali posso tenerlo sotto controllo. Una decisione che scosse notevolmente il suo potere fu quella di essere io e non lui a decidere le mie azioni

>In tutti i teatri in cui ho lavorato abbastanza a lungoho chiesto di farmi un cesso personale. Questi cessi sono probabilmente il mio contributo perenne alla storia del teatro.

 >Da più di vent’anni soffro d’insonnia cronica. Di per sé non è niente di grave, ci si può accontentare di un sonno molto più breve di quanto si creda, in ogni caso cinque ore sono per me ampiamente sufficienti. Quello che logora è la vulnerabilità notturna, le proporzioni modificate, il ripresentarsi di situazioni stupide о umilianti, il pentimento per cattiverie involontarie о intenzionali. Spesso vengono stormi d’uccelli neri a tenermi compagnia: ansia, collera, vergogna, pentimento, disgusto

### Il lavoro di regista

>Il ritmo dei miei film viene concepito nella sceneggiatura, a tavolino, e viene generato dinanzi alla macchina da presa. Ogni forma di improvvisazione mi è estranea. Se qualche volta sono costretto a prendere una decisione senza averci riflettuto sopra, comincio a sudare, m’irrigidisco per la paura. Il cinema è per me un’illusione progettata fin nei minimi dettagli, lo specchio di una realtà che quanto più vivo tanto più mi appare illusoria.
>Quando il film non è un documento, è un sogno. Per questo #Tarkovskij è il più grande di tutti. Lui si muove con assoluta sicurezza nello spazio dei sogni, lui non spiega e, del resto, cosa dovrebbe spiegare? È un osservatore che è riuscito a rappresentare le sue visioni facendo uso del più pesante e del più duttile dei media. Per tutta la mia vita ho bussato alla porta di quegli spazi in cui lui si muove con tanta sicurezza. Solo qualche volta sono riuscito a intrufolarmi dentro.I miei tentativi coscienti hanno avuto quasi sempre come risultato dei penosi insuccessi: L’uovo del serpente, L’adultera, L’immagine allo specchio ecc.
> #Fellini, #Kurosawa e #Buñuel si muovono nello stesso mondo di Tarkovskij. Antonioni era sulla stessa strada ma cadde sopraffatto dalla propria noiosità. Méliès vi si trovò sempre senza bisogno di rifletterci sopra. Era un mago di professione.
>Film come sogno, film come musica. Nessun’altra arte come il cinema va direttamente ai nostri sentimenti, allo spazio crepuscolare nel profondo della nostra anima, sfiorando soltanto la nostra coscienza diurna. Un nulla nel nostro nervo ottico, uno shock: ventiquattro quadratini illuminati al secondo, e tra di essi il buio. Quando al tavolo di montaggio esamino la pellicola quadratino per quadratino, la sensazione di magia della mia infanzia mi dà ancora i brividi: là nell’oscurità del guardaroba, girando lentamente la manovella, facevo succedere un quadratino all’altro, osservavo i cambiamenti quasi impercettibili; giravo più veloce: un movimento.
>Le ombre, mute о parlanti, si rivolgono direttamente alle regioni più segrete del mio animo. Il profumo di metallo surriscaldato, l’immagine oscillante, scintillante, il fruscio della croce di Malta, la mano sulla manovella.

### Cristo

>Il mondo era comprensibile, io ero padrone dei miei sogni e della mia realtà. Dio rimaneva in silenzio e Cristo non mi tormentava con il suo sangue e i suoi loschi inviti

>Ho trascinato la vecchia bicicletta della nonna al di là del ponte della ferrovia, ora scendiamo per i sentieri e le vie tortuose che attraversano il bosco. È Märta a pedalare, io sto seduto sul portapacchi e mi tengo con le dita irrigidite alle molle della sella. Andiamo a un incontro di risveglio religioso a Lännheden. Märta è credente e intona a piena voce quei canti capaci di dare consolazione. Io non riesco a dominare la mia avversione, odio Dio e Gesù, soprattutto Gesù, ripugnante con quel suo modo di parlare, la sua torbida comunione e il suo sangue. Dio non esiste, nessuno può dimostrare che esiste. Se esiste, allora è evidentemente un dio terribile, meschino, vendicativo, parziale. Prego! Leggete solo l’Antico Testamento, lì si è manifestato in tutto il suo splendore. E quello dovrebbe essere il dio d’amore, quello che ama gli uomini. Il mondo è un buco pieno di merda, come dice Strindberg!

>No, la Morte è terribile, non si sa quello che viene dopo. Io non ci credo a quello che dice Gesù, che nella casa di suo padre c’è posto per molti. E del resto no, grazie. Se sono finalmente riuscito ad andarmene dalla casa di mio padre non ho nessuna voglia di andare a vivere con uno che probabilmente è ancora peggio. La Morte è un orrore senza soluzione, non perché dia dolore ma perché è piena di brutti sogni da cui non ci si può svegliare

### I problemi con le tasse

>Per alcuni mesi avevamo ricevuto le visite di due cortesi e tranquilli signori dell’Ufficio imposte. Era stato fatto loro posto in una delle stanze provvisoriamente vuote del nostro ufficio dove si erano messi a controllare i conti. Avevano anche espresso il desiderio di prendere in esame la mia impresa svizzera Personafilm. Richiedemmo subito tutti i libri e li mettemmo a loro disposizione.
>Nessuno aveva il tempo di curarsi di quei signori silenziosi nella stanza vuota. A quanto risulta dalle annotazioni del mio diario, un lungo memorandum dell’Ufficio impostepiombò dal cielo giovedì 22 gennaio. Non lo lessi, lo rispedii al mio avvocato.
>Alcuni anni prima, credo nel 1967, quando le mie finanze avevano cominciato a sfuggirmi di mano in modo certo per me piacevole ma simile a una valanga, avevo pregato il mio amico Harry Schein di scegliere un avvocato di incrollabile onestà che volesse divenire il mio «tutore» economico. La scelta cadde su Sven Harald Bauer, uomo che godeva di una buona reputazione oltre ad essere un altolocato corifeo del movimento scout internazionale. Egli si assunse l’incarico di prendersi cura della mia economia

>In questa storia complicata e penosa, che si protrasse per diversi anni, che procurò a me e ai miei non poca sofferenza, che mi costò un patrimonio in parcelle per gli avvocati, che mi spedì all’estero per nove anni e che infine si concluse con il pagamento di una differenza di centottantamila corone (senza multe né ulteriori disposizioni), in tutta questa storia posso riconoscere una sola colpa, ma grave: ho sottoscritto carte che non ho letto e tanto meno capito. Ho approvato a questo modo operazioni finanziarie che non comprendevo né potevo controllare.

>Mio figlio dodicenne, Daniel, si rifiuta di andare a scuola. È travolto dall’angoscia e si trincera nella cabina di proiezione del cinema Röda Kvarn, presso il suo amico «Pizzico», il macchinista che gli dà un aiuto ininterrotto durante il duro periodo che segue. Come abbiano reagito i miei altri figli non lo so, avevamo contatti scarsi о inesistenti. Inoltre facevano quasi tutti parte di gruppi di sinistra e, a quanto ho poi capito, pensaronoche tutto sommato gli stava bene, a papà. Alcuni si convinsero immediatamente della mia colpevolezza.

>Qualche volta, nella mia vita, ho giocato con il pensiero del suicidio; qualche volta, nella mia giovinezza, ho messo in scena un goffo tentativo. Non mi sono mai sognato di prendere sul serio i miei giochi. La mia curiosità è sempre stata troppo grande, la mia gioia di vivere troppo forte e la mia paura della morte troppo infantilmente solida.
>Questo atteggiamento nei confronti della vita presuppone però un saldo e ininterrotto controllo delle proprie relazioni con la realtà, le fantasie, i sogni. Se questo controllo vien meno – il che non mi era ancora mai successo, nemmeno nella mia prima infanzia – il meccanismo salta e l’identità viene a essere minacciata. Sento la mia voce piagnucolare, sembra quella di un cane ferito. Mi alzo dalla sedia per buttarmi giù dalla finestra.
>Non sapevo che Ingrid fosse tornata a casa. All’improvviso arriva il mio migliore amico, il medico Sture Helander. Un’ora più tardi mi trovo al reparto psichiatrico dell’ospedale Karolinska. Vengo messo da solo in una grande camera con altri quattro letti. Un professore fa il suo giro e mi parla con cortesia, io dico qualcosa a proposito della vergogna e tiro fuori la mia citazione preferita affermando che la paura rende reale ciò che si teme, sono impietrito dal dolore. Mi fanno un’iniezione e mi addormento

>Sono stato un socialdemocratico convinto. Con sincera passione ho abbracciato questa ideologia dei grigi compromessi. Ritenevo che il mio paese fosse il migliore del mondo e lo ritengo ancora, forse perché ho visto così poco degli altri.
>Il mio risveglio è stato uno shock, in parte per l’insopportabile umiliazione, in parte perché mi sono reso conto che chiunque in questo paese può essere aggredito e umiliato da un tipo particolare di burocrazia che si è andata espandendo come un cancro galoppante e non è affatto preparata ad affrontare i propri compiti difficili e delicati, mentre i suoi singoli rappresentanti vengono investiti dalla società di poteri che non sono assolutamente in grado di esercitare

### Formazione sessuale

>Una sera dovevo fare il bagno. La cameriera riempì la vasca e vi versò dentro qualcosa che aveva un buon odore. Entrai nell’acqua calda e m’immersi in un gradevole torpore. Alla Petréus bussò alla porta e domandò se m’ero addormentato. Non risposi e lei entrò. Era avvolta in un accappatoio verde che si tolse subito.
>Disse che voleva lavarmi la schiena, mi voltai e lei entrò nella vasca, m’insaponò, mi sfregò con una spazzola dura e mi sciacquò con le sue mani morbide. Poi mi prese la mano, la trasse a sé e se la infilò tra le cosce. Avevo il cuore in gola, lei allargò le mie dita e le spinse più a fondo nel suo grembo. Con l’altra mano avvolse il mio sesso che reagì stupito e come svegliato di soprassalto. Abbassò con prudenza il prepuzio e tolse una sostanza bianca che s’era addensata intorno al glande. Tutto questo fu piacevole,non mi fece la minima paura. Lei mi teneva stretto fra le cosce forti e morbide, io mi lasciavo cullare e condurre, senza provar paura né opporre resistenza, verso un godimento pesante e quasi doloroso. Avevo otto о forse nove anni.

>La mia sessualità mi colpì come un fulmine, incomprensibile, ostile e dolorosa. Ancora oggi non so come abbia potuto accadere a quel modo, perché quella profonda trasformazione fisica si sia verificatacosì senza preavviso, perché sia stata così dolorosa e– fin dal primo istante – così carica di colpa. Il terrore del sesso era penetrato in noi bambini attraverso la pelle, era presente nella nostra camera sotto forma d’un gas venefico e invisibile? Eppure nessuno aveva mai detto nulla, nessuno ci aveva messi in guardia né, tanto meno, ci aveva fatto paura.

### Periodo di studio in Germania 

>Fui accolto con esaltata cordialità e fui fatto sedere accanto ad Hannes. L’aula era ampia, mal tenuta, umida e fredda nonostante fosse estate al di là delle alte finestre. Eral’ora di religione, ma sui banchi era posato il Mein Kampf di Hitler. L’insegnante lesse qualcosa da un giornale che si chiamava «Der Stürmer». Ricordo solo una frase che mi parve strana. Ripeteva continuamente con tono obiettivo: von den Juden vergiftet. Domandai poi di che cosa si trattasse. Hannes rise: ach Ingmar, das alles ist nicht für Ausländer. La domenica la famiglia andò alla messa. La predica del pastore fu sorprendente. Il suo punto di partenza non furono i vangeli ma il Mein Kampf. Dopo la funzione prendemmo il caffè nella casa parrocchiale.Molti ospiti erano in uniforme e io ebbi parecchie occasioni per stendere la mano e dire Heil #Hitler

>Alle tre in punto s’udì qualcosa di simile all’avvicinarsi di un uragano. Quel suono sordo e spaventoso si diffuse per le strade e rimbalzò contro le pareti delle case. Lontano, al di là della piazza, avanzava un corteo di automobili nere scoperte. Il boato crebbe e coprì i tuoni del temporale che nel frattempo s’era scatenato, la pioggia cadde come un sipario trasparente, i colpi esplodevano al di sopra del luogo della cerimonia.
>Nessuno fece caso alla tempesta, tutta l’attenzione, tutto l’entusiasmo, tutta quella beatitudine si concentrava intorno a un’unica figura. Luisedeva immobile nell’enorme auto nera che faceva lentamente il giro dellapiazza. Ora si voltò a osservare quegli ossessi che gridavano e piangevano. La pioggia gli scorreva sul viso e la sua uniforme era iscurita dall’acqua. Poiscese lentamente sul tappeto rosso e avanzò solo verso la tribuna d’onore. Il seguito si mantenne a distanza.
>All’improvviso si fece il silenzio, solo la pioggia scrosciava sul selciato e sulle balaustre. Il Führer parlò. Fu un discorso breve, io non capii gran che, ma il tono era a volte solenne, a volte scherzoso, i gesti sincronizzati e ben studiati. Quando il discorso finì, tutti gridarono il loro Heil, il temporale cessò e i caldi raggi del sole squarciarono le nubi blu e nere. Un’orchestra immensa cominciò a suonare e la parata entrò nella piazza, sfilò intorno alla tribuna d’onore, passò accanto al teatro e alla Cattedrale e quindi uscì per una delle strade.
>Non avevo mai assistito a qualcosa che potesse assomigliare a quella esplosione di forza smisurata. Gridai come tutti gli altri, stesi il braccio come tutti gli altri, ululai come tutti gli altri, amai come tutti gli altri.

>E io lo amavo. Per molti anni fui dalla parte di Hitler, mi rallegrai dei suoi successi e provai dolore per la sua sconfitta.
>Mio fratello fu uno dei fondatori e degli organizzatori del partito nazionalsocialista svedese, mio padre votò più volte per i nazionalsocialisti. 

>Le testimonianze dai campi di concentramento furono per me un colpo, dapprima la mia ragione non volle accettare quel che i miei occhi registravano. Come molti altri definii quelle immagini menzogne manipolate dalla propaganda. Quando infine la verità prevalse sulla mia resistenza fui preso dalla disperazione, e il disprezzo di me stesso – che già m’opprimeva – si rafforzò fino a superare il limite del sopportabile. Solo molto più tardi capii d’essere, nonostante tutto, piuttosto innocente

### Ancora sul padre

>Papà era un predicatore popolare, la chiesa era sempre piena quando parlava lui. Era un premuroso pastore d’anime e possedeva un talento inestimabile: la sua capacità di ricordare le persone era illimitata. Durante tutti quegli anni aveva battezzato, confermato, unito in matrimonio e sepolto molti dei suoi quarantamila parrocchiani. Di tutti ricordava il volto, il nome e le condizioni. Ogni persona che veniva circondata dal suo interesse e dalla sua amabile gravità si sentiva ricordata e, quindi, prescelta

>L'immagine d’irreprensibile concordia familiare che appariva all’esterno nascondeva in realtà infelicità e conflitti estenuanti. Papà possedeva indubbiamente un considerevole talento d’attore. Fuori del palcoscenico era nervoso, irritabile e depresso.

> miei genitori scoprirono presto che non dormivo a casa la notte. Ebbero inizio le indagini. La verità venne alla luce e io fui chiamato a risponderne. Ne derivò una discussione violenta tra me e mio padre. Lo avvertii di non picchiarmi. Mi picchiò e io gliele resi, barcollò e cadde a sedere per terra. La mamma piangeva e s’appellava a quel che restava della nostra ragione. La spinsi di lato, si mise a gridare. La sera stessa scrissi loro una lettera dicendo che non ci saremmo visti mai più. Fu con un senso di sollievo che lasciai la canonica. Me ne tenni lontano per parecchi anni.
> Mio fratello tentò il suicidio, mia sorella fu costretta ad abortire per riguardo alla famiglia, io me ne andai

### Prima moglie

>Mi ero sposato con Else Fischer, un’amica del tempo della tournée. Era una ballerina e coreografa giudicata di talento, era gentile, furba e dotata di senso dell’umorismo. Abitavamo in un appartamento di due locali ad Abrahamsberg. Una settimana prima del matrimonio fuggii, ma poi tornai. Una bambina nacque l’antivigilia di natale del 1943

>A Helsingborg arrivai senza famiglia. In primavera s’era scoperto che sia Else sia la nostra bambina di pochi mesi erano malate di tubercolosi. Else fu ricoverata in un sanatorio privato, vicino ad Alvesta. La retta equivaleva al mio stipendio mensile. Lena finì all’ospedale per bambini Sachska. Io continuai aripulire manoscritti per la Svensk Filmindustri, riuscendo così, sia pure a stento, a mantenere la mia famiglia

>Senza veramente riflettere sulla cosa, Ellen ed io allacciammo una relazione che ebbe come risultato immediato una gravidanza. Per natale Else ebbe il permesso diuscire dal sanatorio. C’incontrammo a Stoccolma, da sua madre. Io le raccontai quello che era successo e dichiarai la mia intenzione di divorziare e vivere con Ellen. Osservai il volto di Else pietrificarsi per il dolore. Era seduta vicina al tavolo della cucina, la malattia colorava di rosso le sue guance, la bocca infantile era serrata.Poi disse, calmissima: adesso dovrai pagare gli alimenti,ne hai i mezzi, poveretto? Io risposi acido: se sono riuscito a pagare ottocento corone al mese per il tuo dannato sanatorio privato riuscirò a mettere insieme anche i soldi per gli alimenti. Non ti preoccupare.
>Non conosco la persona che ero quarant’anni fa. Il mio disgusto è tanto profondo, il meccanismo di rimozione è stato così efficace che riesco a fatica a farne riemergere l’immagine. A questo scopo le fotografie sono di scarsa utilità. Mostrano solo la maschera che usavo per difendermi. Se mi credevo attaccato reagivo come un cane spaventato. Non mi fidavo di nessuno, non amavo nessuno, non avevo bisogno di nessuno. Ero posseduto da una sessualità che mi costringeva a continue infedeltà e ad azioni ossessive, sempre tormentato dal desiderio, dal timore, dall’ansia e dalla coscienza sporca

### La moglie Ellen

>Il patrigno di Ellen si tolse la vita lasciando debiti ingenti. Mia suocera venne a vivere con noi insieme a suo figlio minore. Si sistemarono nel mio studio, adiacente alla camera da letto. La vedova piangeva spesso di notte. Inoltre abitava con noi Lena, mia figlia maggiore, perché Else era ancora malata. La famiglia era completata da una persona gentile ma cupa che doveva aiutare nei lavori di casa. In tutto eravamo dieci persone. Ellen faticava duramente e poteva dedicarsi solo in modo sporadico alla sua professione. Il nostro matrimonio si fece sempre più avvelenato. La vita in comune, che era stata la nostra salvezza, cessò a causa dell’indiscreta vicinanza di mia suocera e del suo giovane figlio.

### La critica

>Olof Lagercrantz, che io ammiravo moltissimo, cominciò a perseguitarmi. Quando a poco a poco divenne il guru culturale del «Dagens Nyheter» i suoi attacchi assunsero proporzioni grottesche. A proposito di *Sorrisi d’una notte d’estate* scrisse: «La cattiva fantasia d’un giovinetto foruncoloso, i sogni indecenti d’un cuore immaturo, un illimitato disprezzo per la verità artistica e umana sono le forze che hanno creato questa “commedia”. Mi vergogno d’averla vista».
>Oggi si tratta d’una buffa curiosità. Allora fu una freccia avvelenata che provocò danni e sofferenza

>Oggi assumo un atteggiamento cortese, quasi di adulazione nei confronti dei miei giudici. Una volta avevo l’intenzione di maltrattare uno dei più pericolosi. Prima ancora che facessi in tempo a colpirlo, luisi sedette per terra tra una quantità di leggii. Dovette pagare cinquemila corone di multa, ma ritenni che ne valesse la pena perché, ragionevolmente, il giornale non avrebbe più fatto scrivere a lui le recensioni delle mie regie. Naturalmente mi sbagliavo. Scomparve per alcuni annima ora è tornato e sparge il suo fiele in via d’esaurimento sulle fatiche della mia vecchiaia.Arrivò perfino a Monaco per svolgere nel modo più coscienzioso il suo mestiere di carnefice. Lo vidi una sera di primavera nella Maximilianstrasse, completamente ubriaco, indossava una maglietta bianca leggera e dei pantaloni di velluto troppo stretti. La testa rasata dondolava disperatamente, cercava di attaccar discorso con i passanti ma venivarespinto e deriso. Era evidente che aveva freddo e stava male.
>Per un istante provai l’impulso di avvicinarmi a quel poveraccio e tendergli la mano: possiamo far pace ora, dopo tutti questi anni? Non siamo pari, ormai? Perché dobbiamo odiarci ancora dopo che è passatotanto tempo da quella rissa? Mi pentii subito del mio impulso sentimentale. Là c’è un Nemico Mortale. Dev’essere annientato. Si annientasicuramente da solo con i suoi scritti sempre più miserabili, ma io danzerò sulla sua tomba augurandogli molte eternità da passare all’inferno, che se ne stia laggiù a leggere le sue recensioni

### Ancora la prima moglie

>Andai a Göteborg per parlare con mia moglie. Era sera tardi, lei era già andata a letto e fu felice della visita inaspettata. Mi sedetti sul bordo del letto senza togliermi l’impermeabile e raccontai tutto quel che c’era da raccontare.
>Chi fosse interessato può sapere quel che accadde seguendo la terza parte di Scene da un matrimonio. L’unica differenza è la descrizione dell’amante Paula. Gun era piuttosto il suo opposto. Era sempre stata una ragazza dieci e lode: bella, alta, sportiva, intensi occhi blu, riso aperto, belle labbra piene, disponibile, fiera, integra, piena di forza femminile ma sonnambula.

### Molière

>La più grande di tutte fu l’incontro con Molière. Avevo letto a fatica alcune delle sue commedie durante i seminari di storia della letteratura ma non avevo capito niente, mi sembrava polveroso e mi era indifferente.
>Ora, dunque, un nordico genio paesano se ne stava seduto alla Comédie-Française a vedere il Misantropo in un allestimento giovane, bello e appassionato. Fu un’esperienza indescrivibile. I secchi alessandrini fiorirono e presero ilvolo. I personaggi sulla scena penetrarono nei miei sensi, nel mio cuore, fu così, so che appare comico ma fu così: Molière penetrò nel mio cuore insiemeai suoi interpreti e vi restò per il resto della mia vita. Il mio sistema circolatorio spirituale, prima collegato a Strindberg, aprì una sua arteria a Molière.

### La moglie Gun

>Gun crollò presto sotto la minaccia di perdere i suoi bambini. Ritornò alla villa di Lidingö, da un uomo che aveva avuto tutto il tempo per meditare alcuni buoni metodi per vendicarsi. Io dovevo andare a Göteborg per realizzare l’ultima messinscena prevista dal contratto.
>Ci fu proibito d’incontrarci, di parlarci al telefono, di scriverci. Ogni tentativo di metterci in contatto accresceva il rischio che a Gun fossero tolti i bambini. A quei tempi la legge era severa con una madre che avesse «abbandonato» la sua casa

>Quel che accadde poi può essere raccontato in breve: Gun rimase incinta. Alla fine dell’estate la produzione dei film si arrestò, io fui licenziato dalla Svensk Filmindustri, sarei dovuto diventare il direttore artistico del nuovo teatro di Lorens Marmstedt ma feci fiasco con due regie una in fila all’altra e fui buttato fuori anche da lì.
>Una sera d’autunno il marito di Gun telefonò e propose di mettersi d’accordo e riconciliarsi invece di affrontare il processo. Chiese di poterla vedere da sola: trovato l’accordo sarebbero andati insieme da un avvocato a mettere per iscritto le condizioni. Io le proibii di vedere il marito da sola. Leifu irremovibile: al telefono era stato dolce e remissivo, s’era quasi messo a piangere. Dopo cena venne a prenderla in automobile. Ritornò alle quattro del mattino con un viso impietrito e un tono di voce sfuggente. Voleva mettersi subito a dormire, potevamo parlare la mattina dopo о uno qualsiasi dei giorni successivi. Rifiutai di lasciarla in pace e volli sapere cos’era successo. Raccontò d’essere stata violentata. La lasciai sola e uscii a passeggiare per la città

### Monica e il desiderio

>*Monica e il desiderio* era stato programmato come film a budget ridotto, con risorse limitate e un minimo di personale. Abitavamo al Klockargården di Ornö e ogni mattina coprivamo un percorso di alcune ore con le barche dei pescatori per arrivare a un pittoresco gruppo di isole nell’estremo arcipelago

>Girare un film è un’operazione intensamente erotica. La vicinanza con gli attori non conosce riserve, ognuno si affida totalmente all’altro.

### Harriet Andersson

>Per tutti questi anni ho lavorato insieme a Harriet Andersson, una persona di forza singolare ma vulnerabile, con una vena di genialità nel suo talento. La sua relazione con la macchina da presa è diretta e sensuale. Ha inoltre una tecnica superba e si muove velocissima tra la più intensa ispirazione e la sobria osservazione. Il suo umorismo è aspro ma mai cinico. Una persona amabile e una delle mie più care amiche.
>Quando tornammo dalla nostra avventura sull’arcipelago, raccontai a Gun quel che era successo e le chiesi qualche mese di respiro perché sia Harriet che io eravamo convinti che la nostra relazione non sarebbe durata a lungo. Gun andò su tutte le furie e mi mandò all’inferno. Io rimasi stupito dalla sua collera possente, mai prima osservata, e provai un gran sollievo. Misi in valigia alcune cose di mia proprietà e mi trasferii di nuovo nel monolocale.

>Gun fu il modello di molte donne dei miei film: Karin Lobelius in *Donne in attesa*, Agda in *Una vampata d’amore*, Marianne Egerman in *Una lezione d’amore*, Susanne in *Sogni di donna* e Desirée Armfeldt in *Sorrisi d’una notte d’estate*.

### Dio

>Veramente io non credo in Dio, ma la faccenda non è così semplice, tutti portiamo un dio dentro noi stessi, tutto forma una trama che ci pare a volte di riconoscere, soprattutto al momento della morte.

### Problemi di salute

>Avevo deciso che i rimorsi di coscienza erano una civetteria, in quanto la mia sofferenza non avrebbe mai potuto riparare i danni che avevo fatto. Probabilmente si stavano compiendo trasformazioni segrete dentro di me. Soffrivo di cronico catarro gastrico, catarro intestinale, ulcera gastrica e duodenale, vomitavo frequentemente edero tormentato da crampi alla pancia seguiti da diarrea. Nell’autunno 1955, dopo aver girato Sorrisi di una notte d’estate, pesavo cinquantasei chili e fui ricoverato all’ospedale Karolinska perché si sospettava un cancro. Fui accuratamente visitato dal professor Sture Helander. Entrò un pomeriggio nella mia stanza, aveva con sé le radiografie. Si sedette e spiegò con pazienza e precisione. Definì i miei disturbi «psicosomatici» e disse che s’era appena cominciato a fare della ricerca seria in quel campo ancora oscuro che rappresentava la zona di confine tra corpo e anima

### Il posto delle fragole

>Convinsi Victor Sjöström ad accettare la parte di protagonista nel *Posto delle fragole*. Avevamo già lavorato insieme in *Verso la felicità* senza provare un irresistibile desiderio di proseguire la nostra collaborazione. Victor era stanco e malato, il suo lavoro doveva essere protetto con mille precauzioni. Tra l’altro dovetti promettere che tutti i giorni sarebbe stato a casa alle quattro e mezza in punto per il suo abituale grog al whisky.
>La collaborazione cominciò male. Victor era nervoso e io teso. Esagerava nella recitazione e io gli feci notare che si comportava così per fare effetto sul pubblico. Si ritirò in uno sdegnoso distacco dopo aver dichiarato che certo c’era qualcun altro in grado di recitare quella parte secondo i miei desideri e che il medico era pronto a scrivergli in qualsiasi momento un certificato di malattia.
>Quando entrarono in gioco le ragazze la situazione si schiarì. Il vecchio rubacuori trovò grande piacere nella corte amabilmente giocosa delle signore, flirtava con loro, comprava fiori e regalini. Senza farmi vedere, per mio uso privato, ho filmato Bibi Andersson vestita d’un leggero abito d’inizio secolo scollato: èseduta sulla riva d’un fiume e imbocca Victor con le fragole. Lui cerca di mordicchiarle le dita ed entrambi ridono, la giovane donna è evidentemente lusingata, il vecchio leone è visibilmente incantato

>Gli attori e io ci incontrammo nell’ufficio della Cinematograph, all’ultimo piano della vecchia casa nel cortile. Dovevamo provare insieme tutta quanta la *Sinfonia d’autunno*. Ingrid Bergman lesse ad alta voce la sua parte con voce tonante, gesti ed espressioni. Tutto era stato già provato e deciso davanti allo specchio. Fu uno shock. A me venne il mal di testa, la segretariad’edizione uscì sulle scale e pianse dallo spavento: tanti toni di voce sbagliati non li si era più sentiti dagli anni Trenta. La star aveva fatto delle cancellature di testa sua e si rifiutava di dire parolacce.
>Dichiarò che la storia era piuttosto noiosa e doveva essere ravvivata con qualcosa di divertente: perché sei così noioso quando scrivi, Ingmar? Altrimenti sai anche essere allegro. Ascoltò il preludio di Chopin che rappresenta il culmine del primo tempo del film. Viene suonato prima dalla figlia, poi dalla madre: santo cielo, questa musica così noiosa deve essere suonata due volte? Ma Ingmar, è pazzesco, il pubblico si addormenterà, potevi almeno cercare qualcosa di bello e un po’ più breve, quello è troppo monotono, io sto morendo dagli sbadigli

### Sessantotto

>È possibile che un giorno uno scienziato coraggioso osi cercare di stabilire quanto la nostra vita culturale sia stata direttamente о indirettamente danneggiata dal movimento del sessantotto. È possibile, ma non molto probabile. Rivoluzionari frustrati rimangono aggrappati alle loro scrivanie nelle redazioni dei giornali a parlare con amarezza del «mancato rinnovamento». Non capiscono (e come potrebbero!) che il loro intervento ha dato un colpo mortale a un’evoluzione che non va maiseparata dalle proprie radici. In altri paesi, dove una pluralità di opinioni ha modo di fiorire contemporaneamente, la tradizione e la cultura non vennero liquidate. Solo in Cina e in Svezia gli artisti e i maestri furono scherniti e umiliati.
>Io stesso venni cacciato dalla scuola statale d’arte drammatica sotto gli occhi di mio figlio. Quando affermai che i giovani allievi dovevano impadronirsi della tecnica di recitazione se volevanoraggiungere il pubblico con il loro messaggio rivoluzionario, loro fischiarono agitando il libretto rosso, benevolmente incoraggiati dall’allora direttore della scuola, Niklas Brunius.
>I giovani si formarono rapidamente e con abilità, occuparono i mass media e lasciarono noi, vecchi e consumati, in un crudele isolamento. Per quel che mi riguarda, il mio lavoro ne ricavò poco danno. Il mio pubblico si trovava in altri paesi, mi dava di che vivere e mi manteneva di buon umore. Disprezzavo un fanatismo che riconoscevo dalla mia infanzia: la stessa fanghiglia emotiva, solo gli accidenti erano diversi. Invece d’aria fresca ottenemmo deformazione, settarismo, intolleranza, una timorosa condiscendenza, l’abuso del potere. Lo schema è immutabile: le idee vengono burocratizzate e corrotte. A volte accade rapidamente, altre volte sono necessari cent’anni. Nel casodel sessantotto accadde a velocità pazzesca. I danni prodotti in breve tempo furono sorprendenti e difficili a ripararsi

### Infanzia

>Fantasmi, demoni e altri esseri senza nome e senza dimora mi hanno circondato fin dall’infanzia

>Quando avevo dieci anni venni rinchiuso nell’obitorio del Sophiahemmet. Un guardiano dell’ospedale si chiamava Algot. Era alto e goffo, aveva capelli corti, bianco giallastri, latesta rotonda, sopracciglia bianche e occhi azzurri sottili e penetranti. Le mani erano grasse e paonazze. Algot trasportava i cadaveri e gli piaceva parlare della morte e dei morti, dell’agonia e della morte apparente.
>L’obitorio si componeva di due stanze: una cappella dove i parenti e gli amici davano l’ultimo addio ai loro cari e una camera interna in cui i cadaveri venivano risistemati dopo l’autopsia.
>Una bella giornata d’inverno, Algot mi fece entrare nella camera interna e tolse il lenzuolo da un cadavere appena arrivato. Era una giovane donna dai lunghi capelli bruni, boccacarnosa e mento rotondo. La osservai a lungo mentre Algot s’occupava d’altro. All’improvviso sentii un colpo. La porta esterna s’era richiusa e io ero rimasto solo con i morti, la bella giovane donna e altri cinque о sei cadaveri ammassati sui ripiani alle pareti, ricoperti alla bell’e meglio con lenzuoli macchiati di giallo. Battei alla porta chiamando Algot, ma non servì a niente. Ero solo con i morti, о morti apparenti, uno di essi poteva alzarsi in un qualsiasi momento e aggrapparsi a me. Il sole splendeva attraverso i vetri bianchi come latte, il silenzio si accumulava alto sulla mia testa, una cupolache raggiungeva il cielo. Il cuore mi rimbombava nelle orecchie, respiravo a fatica e mi sentivo gelare dentro la pancia e sulla pelle.
>Mi sedetti su uno sgabello, in cappella, e chiusi gli occhi. Era terribile, bisognava tenere sotto controllo quello che poteva accadere alle proprie spalle, oppure là dove non si guardava. Il silenzio fu interrotto da un ringhio sordo. Sapevo cos’era. Algot aveva raccontato che i morti facevano scoregge infernali, il rumore non faceva veramente paura. Alcune figure passarono accanto alla cappella, sentii le loro voci, le intravidi attraverso le finestre opache. Con mia sorpresa non gridai, rimasi zitto e immobile. Poco a poco sparirono, e le voci si spensero.
>Ero stato preso da un violento desiderio che ardeva e solleticava. Mi alzai e fui come attirato nella stanza dei morti.La ragazza, che poco prima era stata sotto i ferri, era distesa su un tavolo di legno, in mezzo alla stanza. La scoprii togliendole il lenzuolo. Era completamente nuda, a parte un cerotto che si allungava dalla gola fino al pube. Alzai la manoe le toccai la spalla. Avevo sentito parlare del freddo mortale,ma la pelle della ragazza non era fredda, era caldissima. Portai la mano al suo seno, piccolo e floscio, con capezzoli neri emolto in rilievo. Sul ventre cresceva una peluria scura. Respirava, no, non respirava. Aveva aperto la bocca? Vidi i denti bianchi sotto la curva delle labbra. Mi spostai per vedere il suo sesso che volevo ma non osavo toccare.
>Vidi ora che mi osservava dal di sotto delle palpebre abbassate. Tutto si mise in movimento, il tempo finì e la luce violenta divenne più violenta ancora. Algot aveva raccontato d’un collega che voleva fare uno scherzo a una giovane infermiera. Nascose una mano amputata sotto la coperta del suo letto. Quando l’infermiera non si presentò alla preghiera del mattino l’andarono a cercare in camera. Era seduta nuda e masticava quella mano, il pollice l’aveva staccato e se l’era infilato nella figa. Adesso sarei diventato pazzo anch’io allo stesso modo. Mi gettai contro la porta che si aprì subito. La giovane donna mi lasciava andare.
>Già nell’Ora del lupo cercai di descrivere questo episodio, ma non mi riuscì e tagliai la scena. Ritorna nel prologo aPersona e ha trovato la sua forma definitiva in Sussurri e grida, dove i morti non possono morire ma sono costretti a tormentare i vivi.
>Spettri, diavoli e demoni, buoni, malvagi о solo fastidiosi. Mi hanno soffiato sul volto, m’hanno spinto, punzecchiato con aghi, m’hanno tirato il maglione. Hanno parlato, sibilato о sussurrato: voci chiare, non del tutto comprensibili ma che era impossibile ignorare.
>Vent’anni fa subii un’operazione, un intervento insignificante ma per il quale fu necessario addormentarmi. Per errore mi diedero un anestetico troppo potente. Sei ore della mia vita sono cancellate. Non ricordo alcun sogno, il tempo cessò di esistere: sei ore, sei microsecondi о l’eternità.
>L’operazione riuscì: durante tutta la mia vita cosciente ero stato tormentato da una relazione con Dio dolorosa e priva di gioia. Fede e incredulità, colpa, pena, grazia e condanna erano realtà incontestabili. Le mie preghiere puzzavano d’angoscia, implorazione, maledizione, gratitudine, fiducia, disgusto e disperazione: Dio parlava, Dio taceva, non respingermi dalla Tua presenza.
>Le ore sparite a causa dell’operazione diedero una risposta tranquillizzante: sei nato senza scopo, vivi senza significato, la vita è significato a se stessa. Quando muori ti spegni. Dall’essere ti muterai in non-essere. Non è necessario che un dio dimori tra i nostri atomi sempre più capricciosi.
>Questa visione mi ha dato una certa sicurezza che ha recisamente accantonato l’ansia e il tumulto. Non ho però mai rinnegato la mia seconda (o la mia prima) vita, la vita spirituale

### Liv Ullman

>Il lavoro si trascinava giorno dopo giorno, interrotto da accessi di febbre, disturbi d’equilibrio e dalla stanchezza data dalla disperazione. I tempi cominciavano a farsi stretti. Bisognava ingaggiare le attrici. Avevo già fatto la mia scelta. Più volte alla settimana cenavo con il mio amico e medico Sture Helander. Era un appassionato fotografo dilettante. Alle Lofoten si stava allora girando Pan di Knut Hamsun con il promettente titolo Breve è l’estate. Helander e sua moglie visitarono il set perché erano molto amici di Bibi Andersson. Il dottore fotografo molte cose. Siccome a me piace guardare lefotografie, mi mostrò la sua messe, soprattutto immagini di sua moglie e della montagna ma anche due foto che mi affascinarono in modo particolare: Bibi Andersson era seduta presso una parete rosso scura. Accanto a lei sedeva una giovane attrice che le assomigliava e allo stesso tempo non le assomigliava affatto. La riconobbi, aveva fatto parte di una delegazione di attori norvegesi che era venuta in visita al Dramaten. Era considerata una grande promessa, aveva già impersonato Giulietta e Margherita, si chiamava Liv Ullmann

>Altri motivi sentimentali: durante le riprese di Persona Liv e io venimmo travolti dalla passione. Commettendo un errore colossale, costruii la casa pensando a una vita in comune sull’isola. Dimenticai di chiedere a Liv cosa ne pensasse. Lo venni a sapere più tardi, leggendo il suo libro Cambiare. Le sue testimonianze sono – credo – affettuosamente veritiere, a grandi linee. Rimase alcuni anni. Combattemmo i nostri demoni come meglio potevamo. Poi ebbe la parte di Kristina in Emigranti. La portò lontana.  

### Insonnia

>Se dormo quattro о cinque ore, va ancora bene. Spesso vengo strappato al sonno profondo come in una spirale. È una forza irresistibile, mi domando dove si nasconda. Sono vaghi sensi di colpa о è un inesauribile bisogno di tenere la realtà sotto controllo? Non so, in fondo mi è indifferente. Quello che conta è rendere sopportabile la notte ricorrendo a libri, musica, biscotti e acqua minerale.Le ore peggiori sono quelle del lupo, fra le tre e le cinque. Allora arrivano i demoni: l’amarezza, la nausea, la paura, il disgusto, la collera. Non serve soffocarli, s’incattiviscono. Quando gli occhi sono stanchi dileggere c’è la musica. Chiudo gli occhi e ascolto con concentrazione, lasciando via libera ai demoni: venite pure, vi conosco, so come funzionate, continuate finché non vi stancate, io non mi difendo. I demoni infuriano sempre di più, dopo un po’ ogni resistenza cessa e loro diventano ridicoli, allora scompaiono e io m’addormento per qualche ora

### Sussurri e grida

>Trovare un distributore americano per Sussurri e grida si rivelò difficile. Il mio agente Paul Kohner, un vecchio ed esperto uomo d’affari, se ne occupò senza risultato. Un distributore importante si rivolse a Kohner dopo la proiezione e gli urlò: I will charge you for this damned screening. Alla fine ebbe pietà di noi una piccola impresa specializzata in film dell’orrore e porno soft. S’era creato un buco nella programmazione d’un cinema d’essai di New York – un film di Visconti non era stato pronto per tempo. Due giorni prima di natale Sussurri e grida ebbe la prima mondiale

### America

>Un buon matrimonio, buoni amici, un’impresa ben funzionante e in buona condizione economica. Dolci brezze soffiavano intorno alle mie orecchie unpo’ a sventola, la vita aveva un sapore più dolce che mai. Scene da un matrimonio fu un successo, il Flauto magico anche.
>Per godere della fama una volta nella vita, andaia Hollywood insieme a Ingrid. Ufficialmente ero invitato a tenere un seminario alla scuola di cinematografia di Los Angeles, era un’ottima occasione. All’esterno una ragione inattaccabile, all’interno un godimento inconsueto e quasi proibito.
>L’esperienza superò le mie aspettative: il cielo giallo di veleni sopra Los Angeles; il pranzo ufficiale con registi e attori; l’indescrivibile cena nel palazzo diDino de Laurentiis con vista sulla città e sul Pacifico; la moglie Silvana Mangano, la bellezza perfetta degli anni Cinquanta trasformata in uno scheletro ambulante con il teschio truccato e gli occhi irrequieti e offesi; la bella figlia quindicenne inseparabile dal padre; il cibo cattivo; la cortesia untuosa e indifferente.

### Televisione italiana

>La televisione italiana voleva fare un film sulla vita di Gesù. Potenti finanziatori sostenevano il progetto. Una delegazione formata da cinque persone arrivò in Svezia per ordinare il lavoro. Risposi con un piano dettagliato sulle ultime quarantotto ore della vita del Salvatore. Ogni episodio era incentrato su uno dei personaggi principali del dramma: Pilato e sua moglie; Pietro, il rinnegatore; Maria, la madre di Gesù; Maria di Magdala; il soldato che intrecciò la corona di spine; Simone di Cirene, che portò la croce; Giuda, il traditore. Tutti quanti avevano un episodio in cui l’incontro con il dramma della Passione annientava irrimediabilmente la loro realtà e modificava la loro vita. Dissi che volevo girare il film a Fårö. Le mura di Visby sarebbero state quelle intorno a Gerusalemme. Il mare che bagna i raukar sarebbe diventato il lago di Genezareth. Sulla pietrosa collina di Langhammar volevo erigere la croce.
>Gli italiani lessero, rifletterono e arretrarono impalliditi. Pagarono generosamente e affidarono l’incarico a Franco Zeffirelli: ne risultò una vita e morte di Gesù come in un bel libro illustrato, una vera e propria biblia pauperum.

### Il settimo sigillo

>Per alcuni anni insegnai alla scuola d’arte drammatica di Malmö. Una volta dovevamo preparare un saggio ma non sapevamo cosa rappresentare. Mi vennero allora in mente le chiese della mia infanzia con tutte le loro immagini. In pochi pomeriggi scrissi un breve dramma che intitolai *Pittura su legno* e che aveva parti per tutti gli allievi. Il più bel ragazzo della scuola era purtroppo il meno dotato, sarebbe andato a lavorare all’operetta. Gli fu assegnata la parte del cavaliere: i saraceni gli avevano tagliato la lingua, era muto.
>Pittura su legno si trasformò poco a poco nel *Settimo sigillo*, un film disuguale cui tengo molto perché venne girato con mezzi poverissimi, facendo appello alla vitalità e all’amore

### Famiglia

>Perché mio fratello è stato mutilato, perché mia sorella è stata schiacciata fino a ridurla a un urlo, perché io ho dovuto vivere con una ferita mai guarita, infetta, che s’è estesa a tutto il mio corpo? Non voglio misurare le colpe, non sono un esattore. Voglio solo sapere perchéla nostra infelicità fu tanto spaventosa dietro la fragile facciata del prestigio sociale. Perché mio fratello e mia sorella hanno dovuto soffrire tanto, nonostante le attenzioni, l’aiuto e la fiducia? Perché io sono stato così a lungo incapace di avere normali relazioni umane

>Mamma, abbiamo trovato i vostri diari nella cassetta di sicurezza. Papà stava seduto tutti i giorni, dopo la vostra morte, con una potente lente d’ingrandimento e cercava di interpretare la scrittura microscopica, parzialmente in codice. Lentamente si rese conto di non aver mai conosciuto la donna con cui aveva vissuto cinquant’anni di matrimonio. Perché non avete bruciato i vostri diari? Una ben meditata vendetta: adesso parlo io etu non mi puoi raggiungere; io ti rivelo la parte più intima di me stessa e tu non puoi rispondermi con il tuo silenzio. Adesso non puoi tacere come hai sempre taciutoquando io imploravo, piangevo, urlavo.

>Alcuni anni fa feci un piccolo film sul volto della mamma. Lo feci con la mia macchina da presa a otto millimetri e un obiettivo speciale. Alla morte di papà avevo rubato tutti gli album di fotografie della famiglia, avevo così a disposizione un materiale considerevole. Il tema del film era dunque il volto della mamma, il volto di Karin, dalla prima immagine all’età di tre anni, all’ultima, una foto tessera scattata qualche mese prima dell’ultimo infarto

>Il problema è certo semplice, eppure rimane insoluto. Quel che vedo è che la nostra famiglia era formata da persone di buona volontà schiacciate da un’eredità di pretese eccessive, cattiva coscienza e senso di colpa.
-------------------


#cinema #Bergman
